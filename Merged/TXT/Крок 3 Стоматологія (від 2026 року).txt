1. Батьки одинадцятирічної дівчинки звернулися до лікаря-стоматолога-ортодонта зі скаргами на рецидив діастеми після проведеного ортодонтичного лікування. Об'єктивно спостерігається: діастема І типу 3 мм, вуздечка верхньої губи коротка, щільна, у вигляді тяжу прикріплюється до ясенного сосочка. Яка причина рецидиву?
a. Шкідливі звички
b. Неналежна гігієна
c. Незбалансоване харчування
d. Порушення носового дихання
*e. Не проведено френулопластику

2. Під час огляду лікарем-стоматологом чоловік віком 54 роки поскаржився на загальну слабкість, головний біль, нудоту та біль у животі, запаморочення. Об'єктивно спостерігається: пацієнт млявий, обличчя бліде без ознак ціанозу, губи, язик, шкіра сухі. Дихання сповільнене, глибоке, типу Куссмауля. У повітрі, що видихається, відчутний різкий запах ацетону. Тонус м'язів знижений, очні яблука м'які, АТ - 90/50 мм рт. ст. Який патологічний стан, імовірно, розвивається в пацієнта?
a. Епілептичний напад
b. Колапс
c. Анафілактичний шок
d. Гіпоглікемічна кома
*e. Гіперглікемічна кома

3. Жінка віком 34 роки звернулася до лікаря-стоматолога для протезування. Об'єктивно спостерігається: прикус ортогнатичний, коронка зуба 36 зруйнована карієсом більше ніж на 1/2, зубоальвеолярне подовження в ділянці зуба 26 з альвеолярним відростком, що виступає на 3 мм. Гігієна задовільна, тканини пародонта здорові. Виберіть найраціональніший план реабілітації в цій клінічній ситуації.
*a. Інтрузія зуба 26 за рахунок мініімплантатів між зубами 26, 27 з покриттям коронкою зуба 36
b. Видалення зуба 26 з наступною імплантацією та протезуванням, покриття коронкою зуба 36
c. -
d. Інтрузія зуба 26 за рахунок мініімплантатів між зубами 25, 26 з реставрацією коронки зуба 36
e. Депульпування зубів 25, 26, виготовлення зустрічних коронок на зуби 25, 26, 36

4. Чоловік віком 40 років скаржиться на самовільний нападоподібний гострий біль, що іррадіює за проєкцією гілок трійчастого нерва. Біль може виникати під час їзди у транспорті, занять фітнесом. На ортопантограмі виявлено гомогенну тінь у пульповій камері зуба 26. Оклюзійна поверхня зуба 26 стерта, ЕОД - 40 мкА. Який імовірний діагноз?
a. Гострий одонтогенний гайморит
b. Загострення хронічного періодонтиту
c. Невралгія трійчастого нерва
d. Неврит трійчастого нерва
*e. Хронічний конкрементозний пульпіт

5. Підліток віком 15 років скаржиться на постійну кровоточивість ясен під час чищення зубів та вживання їжі. Об'єктивно спостерігається: набряк, гіперемія та ціаноз ясен у фронтальній ділянці нижньої щелепи, ясенні сосочки набряклі та легко кровоточать під час зондування. Наявні над'ясенні щільні зубні нашарування. Укажіть додатковий метод обстеження для встановлення остаточного діагнозу.
a. Реопародонтографія
*b. Рентгенографія
c. Телерентгенографія
d. Стоматоскопія
e. Електроодонтодіагностика

6. До лікаря-стоматолога-ортодонта звернулися батьки дванадцятирічної дівчинки зі скаргами на неправильне положення передніх зубів та естетичний недолік усмішки. Під час обстеження виявлено скупченість зубів верхньої та нижньої щелеп з дефіцитом місця 3 мм. Який ступінь тяжкості патології в цьому разі?
a. -
*b. Легкий
c. Дуже тяжкий
d. Тяжкий
e. Середній

7. Дівчина віком 16 років скаржиться на швидку втомлюваність, сонливість, млявість, запаморочення, головний біль, ламкість волосся та нігтів, парестезії язика після вживання гострої та солоної їжі, спотворення смакових відчуттів, сухість у роті. Об'єктивно спостерігається: блідість та сухість шкірних покривів, слизова оболонка порожнини рота бліда, суха. Язик набряклий, сосочки його атрофовані. Результати дослідження периферичної крові: гемоглобін - 80 г/л, еритроцити - 3,2·10^12/л, КП - 0,75. Який діагноз можна припустити в цьому разі?
a. Гіповітаміноз С
*b. Залізодефіцитна анемія
c. Кандидозний стоматит
d. Перніціозна анемія
e. Гіповітаміноз групи В

8. Чоловік віком 21 рік скаржиться на помірний біль у горлі, підвищення температури тіла, загальну слабкість. Об'єктивно спостерігається: м'яке піднебіння та піднебінні дужки набряклі, слабко гіперемовані з ціанотичним відтінком. На мигдаликах виявлено сірувато-білі плівки нальоту, щільно спаяні з поверхнею, зняття яких супроводжується кровотечею. Який збудник, найімовірніше, буде виявлено під час мікроскопії матеріалу з вогнища ураження?
a. Стафілокок
*b. Паличка Леффлера
c. Гемолітичний стрептокок
d. Мікобактерія Коха
e. Фузоспірилярний симбіоз

9. Жінка віком 58 років скаржиться на відсутність зубів 34, 35, 36, 37, 45, 46, 47. Зуби, що залишилися, мають рухомість І ступеня. На ортопантомограмі в ділянці зубів 33, 32, 31, 41, 42, 43, 44 спостерігається резорбція альвеолярного відростка в межах 1/3 висоти міжзубних перетинок. Яку ортопедичну конструкцію доцільно запропонувати пацієнтці?
*a. Бюгельну шину-протез
b. Напівкоронкову шину
c. Частковий знімний пластинковий протез
d. Шину на скловолоконній стрічці
e. Шину Ельбрехта

10. Під час профілактичного огляду дівчини віком 17 років лікар-стоматолог виявив утворення надлишкової емалі округлої форми діаметром 3 мм у пришийковій ділянці зуба 24, що відокремлене від основної емалі зуба пластом цементу. З анамнезу відомо: це утворення було на зубі з моменту прорізування. Який імовірний діагноз?
a. Гіперцементоз
b. Недосконалий дентиногенез
c. Недосконалий амелогенез
d. Гіпоплазія емалі
*e. Гіперплазія емалі

11. Хлопець віком 18 років скаржиться на виражений біль у роті під час ковтання, погіршення апетиту, загальну слабкість, підвищення температури тіла до 39,1^oС. Об'єктивно спостерігається: на м'якому піднебінні, мигдаликах, піднебінних дужках та в ретромолярних ділянках розташовані дрібні згруповані пухирці з серозним та серозно-геморагічним вмістом. Деякі пухирці були розкриті з утворенням ерозій із яскраво-червоним дном, не вкриті фібринозним нальотом. Підщелепні лімфатичні вузли збільшені, слабко болісні під час пальпації. Який попередній діагноз?
*a. Герпетична ангіна
b. Інфекційний мононуклеоз
c. Багатоформна ексудативна еритема
d. Гострий герпетичний стоматит
e. Рецидивний герпетичний стоматит

12. Під час профілактичного огляду одинадцятирічного хлопчика лікар-стоматолог виявив незначну гіперемію, інфільтрацію, сухість та лущення всієї поверхні червоної облямівки губ із порушенням їх архітектоніки. Пацієнт скаржиться на сухість та відчуття стягнутості губ, особливо в холодні пори року. Який вид хейліту можна діагностувати в цьому разі?
a. Алергійний
*b. Метерологічний
c. Мікробний
d. Атопічний
e. Ексфоліативний

13. Який із нижченаведених антибіотиків не порушує процес формування зубної тканини і не призводить до виникнення гіпоплазії зубів під назвою "тетрациклінові зуби"?
*a. Ампіциліну тригідрат
b. Міноцикліну гідрохлорид
c. Тайгециклін
d. Метацикліну гідрохлорид
e. Доксицикліну гідрохлорид

14. Жінка віком 57 років скаржиться на погіршення загального стану, сильний головний біль, підвищення температури тіла до 39^oС, появу нудоти, блювання, задишки. На обличчі виявлено ділянки вираженого почервоніння шкіри з чіткими нерівними межами, що підвищуються над рівнем прилеглих тканин. Шкіра уражених ділянок різко болісна, набрякла, ущільнена, гаряча на дотик, гладенька та блискуча. Піднижньощелепні лімфатичні вузли збільшені. Який імовірний діагноз?
a. Тромбофлебіт лицевої вени
*b. Бешиха
c. Стрептодермія
d. Сибірка
e. Червоний вовчак

15. Батьки трирічної дівчинки звернулися до лікаря-стоматолога зі скаргами на наявність на зубах дитини естетичних дефектів. Під час обстеження на вестибулярній поверхні різців та ікол виявлено чашоподібні заглиблення в емалі овальної форми. Емаль під час зондування щільна, гладенька, блискуча, у ділянці дна дефекту спостерігається аплазія. Яку форму системної гіпоплазії виявлено в пацієнта?
a. Борозенчасту
*b. Ерозивну
c. Плямисту
d. Апластичну
e. Змішану

16. Жінка віком 49 років скаржиться на новоутворення у правій підщелепній ділянці, що виникло місяць тому після гострого тонзиліту, підвищення температури тіла до 37,2^oС. Проводилася протизапальна терапія. Об'єктивно спостерігається: у правій підщелепній ділянці кулясте новоутворення щільно-еластичної консистенції з рівними контурами, діаметром до 2 см. Шкіра в кольорі не змінена. З протоки слинної залози виділяється прозора слина. Який імовірний діагноз?
a. Аденома слинної залози
b. Слинокам'яна хвороба
c. Атерома
d. Хронічний сіалоаденіт
*e. Хронічний лімфаденіт

17. Чотирнадцятирічний хлопчик скаржиться на випадіння пломби та наявність порожнини в зубі нижньої щелепи ліворуч. Об'єктивно спостерігається: зуб 36 зруйнований на 1/2, пульпова камера зуба відкрита, на устях кореневих каналів залишки пломбувального матеріалу, термопроба негативна, зондування та перкусія безболісні. На рентгенограмі виявлено розширення періодонтальної щілини коренів зуба 36. Установіть діагноз.
a. Хронічний гранулюючий періодонтит
b. Хронічний гангренозний пульпіт
*c. Хронічний фіброзний періодонтит
d. Хронічний фіброзний пульпіт
e. Хронічний гранулематозний періодонтит

18. Дев'ятирічний хлопчик скаржиться на косметичний дефект. Під час внутрішньоротового обстеження виявлено, що перші постійні моляри змикаються за І класом Енгля, а між верхніми центральними різцями ширина щілини становить 2 мм, коронки різців нахилені латерально. Установлено діагноз: діастема на верхній щелепі. Який ортодонтичний апарат треба вибрати для лікування цієї патології?
a. Апарат Андрезена-Гойпля
*b. Піднебінну пластинку з рукоподібними кламерами
c. Апарат Осадчого
d. Піднебінну пластинку з гвинтом для розширення верхнього зубного ряду
e. Брекет-систему

19. Дівчина віком 16 років скаржиться на кровоточивість та болісність ясен. Об'єктивно спостерігається: слизова оболонка ясен набрякла, гіперемована, ясенні сосочки вкриті сірим некротичним нальотом. Регіонарні лімфатичні вузли збільшені та болісні під час пальпації. Який імовірний діагноз?
a. Гіпертрофічний гінгівіт
b. Атрофічний гінгівіт
c. Катаральний гінгівіт
d. Локалізований пародонтит
*e. Виразковий гінгівіт

20. Жінка віком 40 років звернулася до лікаря-стоматолога зі скаргами на кровоточивість ясен та рухомість зубів, що турбують протягом декількох років. Для об'єктивізації стану тканин пародонта лікар вирішив провести пародонтальний скринінг-тест (PSR). Що є визначальним для встановлення ступеня тяжкості патології пародонта та визначення алгоритму подальшого ведення пацієнта?
a. Ступінь рухомості зубів
b. Ступінь кровоточивості
*c. Глибина зондування
d. Кількість зубних відкладень
e. Ступінь рецесії ясен

21. У пацієнта віком 26 років, який захворiв 3 днi тому, спостерігається підвищення температури тіла до 38,5^oC, загальна слабкість. Під час огляду на шкірі тильної поверхні верхніх кінцівок виявлено чітко відмежовані округлі папули рожевого кольору, у порожнині рота численні ерозії, кров'янисті кірки на губах. Симптом Нікольського негативний. Який попередній діагноз?
a. Червоний плоский лишай
b. Стоматит Венсана
c. Гострий герпетичний стоматит
d. Пухирчатка
*e. Багатоформна ексудативна еритема

22. До лікаря-стоматолога звернулися батьки шестирічної дівчинки зі скаргами на припухлість підщелепної ділянки ліворуч у дитини. З анамнезу відомо, що дитина хворіє на гемофілію. Об'єктивно спостерігається: зуб 74 зруйнований на 2/3, реакція на термічні подразники негативна, перкусія слабко болісна, слизова оболонка перехідної складки в ділянці зуба 74 гіперемована, згладжена, болісна під час пальпації. На рентгенограмі виявлено нерівномірну резорбцію коренів зуба 74, деструкцію міжкореневої перетинки та кортикальної пластинки над фолікулом зуба 34. Укажіть тактику лікаря в цьому разі.
a. Періостотомія, видалення зуба 74
b. Ендодонтичне лікування зуба 74
c. Динамічне спостереження
*d. Видалення зуба 74 в умовах стаціонару
e. Видалення зуба 74

23. Жінка віком 64 роки звернулася до лікаря-стоматолога зі скаргами на біль під час вживання їжі, висипи на слизовій оболонці порожнини рота та неприємний запах з рота. Після обстеження встановлено діагноз: вульгарна пухирчатка. Які клітини виявлено в цитологічному дослідженні?
a. Березовського-Штернберга
*b. Тцанка
c. Лангерганса
d. Атипові
e. Мікуліча

24. Чоловік віком 67 років звернувся до лікаря-стоматолога для ортопедичного лікування. Об'єктивно спостерігається: повна відсутність зубів на нижній щелепі, значна, рівномірна атрофія альвеолярної частини, прикріплення м'язів, складок слизової оболонки, рухомих тяжів, вуздечок нижньої губи та язика на рівні верхівки альвеолярного гребеня, слизова оболонка суха на дотик, стоншена, атрофічна. Присінок ротової порожнини практично відсутній. Якому методу спеціальної підготовки ротової порожнини до протезування треба надати перевагу в цьому разі?
a. Френулопластиці
*b. Вестибулопластиці
c. Альвеолотомії
d. Дентальній імплантації
e. Тканинній регенерації

25. Чоловік віком 40 років скаржиться на біль у ділянці лівого слухового проходу та хрускіт у лівому скронево-нижньощелепному суглобі. Об'єктивно спостерігається: обличчя симетричне, пропорційне, рухи нижньої щелепи мають девіацію та викликають біль. Під час внутрішньоротової пальпації відчувається напруженість латеральних крилоподібних м'язів. На комп'ютерній томографії структури суглобових поверхонь рівні та гладкі, патологічних змін не виявлено. Який імовірний діагноз?
a. Анкілоз СНЩС
*b. Дисфункція СНЩС
c. Ревматичний артрит СНЩС
d. Хронічний артрит СНЩС
e. Деформуючий артроз СНЩС

26. Чоловік віком 38 років звернувся до університетської стоматологічної поліклініки зі скаргами на постійний біль у ділянці верхньої щелепи праворуч. Після проведення комплексного обстеження встановлено діагноз: загострення хронічного гранулюючого періодонтиту зуба 18, що стало показанням до його видалення. Під час екстракції зуба прямим елеватором виник відлом горба верхньої щелепи. До чого може призвести це ускладнення?
a. Невралгії трійчастого нерва
b. Парезу лицевого нерва
c. Деформації верхнього зубного ряду
d. Перелому верхньої щелепи
*e. Емфіземи обличчя

27. Чоловіку віком 53 роки проведено екстракцію зуба 16 внаслідок хронічного гранулематозного періодонтиту. На етапі кюретажу лунки проведено пальце-носову пробу, яка виявилася позитивною. Яка тактика лікаря-стоматолога-хірурга в цьому разі?
a. Тампонада комірки йодоформною турундою
b. Тампонада комірки гемостатичною губкою
c. Проведення синус-ліфтингу
d. Антибіотикотерапія
*e. Проведення пластичного ушивання

28. Чоловік віком 69 років скаржиться на прогресуючу асиметрію обличчя, парез мімічних м'язів обличчя. Під час огляду виявлено новоутворення в привушній ділянці праворуч попереду мочки вуха без чітких меж, до 7 см у діаметрі, спаяне з прилеглими тканинами. Який попередній діагноз?
a. Атерома
*b. Аденокарцинома
c. Псевдопаротит Герценберга
d. Ліпома
e. Змішана пухлина

29. Чоловік віком 25 років скаржиться на печіння язика під час вживання кислої їжі. Об'єктивно спостерігається: на спинці язика виявлено ділянки десквамації, позбавлені ниткоподібних сосочків яскраво-червоного кольору, що оточені зроговілими ниткоподібними сосочками білого забарвлення. Який найімовірніший діагноз?
a. Ромбоподібний глосит
b. Вторинний сифіліс
*c. Десквамативний глосит
d. Туберкульозна виразка
e. Хронічний кандидоз

30. Чоловік віком 55 років під час стоматологічного прийому після проведення провідникового знеболювання розчином Септанеста з адреналіном 1/100000 1,7 мл поскаржився на сильний головний біль, запаморочення, шум у вухах, порушення зору, сухість у роті, нудоту, оніміння половини обличчя та кінцівок. Під час огляду виявлено: кут рота пацієнта зміщений донизу, мовлення змінене. Який невідкладний стан, імовірно, розвинувся в пацієнта?
a. Гіпоглікемічна кома
b. Інфаркт міокарда
c. Анафілактичний шок
*d. Ішемічний інсульт
e. Гіпертонічний криз

31. У пацієнта віком 23 роки під час профілактичного огляду лікар-стоматолог виявив недорозвиненість горбів перших молярів, зуби мають конусовидну форму. З анамнезу відомо: спадковий сифіліс. Якому діагнозу відповідає описана клінічна картина?
a. Недосконалий амелогенез
b. Зуби Гетчинсона
c. Зуби Фурньє
d. Флюороз зубів
*e. Зуби Пфлюгера

32. У чоловіка віком 70 років порушена конфігурація обличчя через наявність горбистої пухлини з чіткими межами, що локалізується в м'яких тканинах лівої половини обличчя, губах, порожнині рота, альвеолярному відростку. Шкіра над пухлиною змінена в кольорі, пігментована, пухлинні вузли безболісні, рухомі, м'які під час пальпації. Установіть попередній діагноз.
a. Лімфангіома
b. Гемангіома
c. Піогенна гранульома
*d. Нейрофіброматоз
e. Лімфогранулематоз

33. Хлопець віком 18 років звернувся до лікаря-стоматолога зі скаргами на біль у порожнині рота, підвищення температури тіла до 37,4^oС. Під час огляду на слизовій оболонці порожнини рота в ділянці піднебіння та щік виявлено болісні ерозії розміром 1,5х0,5 см. Регіонарні лімфатичні вузли збільшені, болісні під час пальпації. На шкірних покривах рук, тулуба та волосистої частини голови наявні плямисто-папульні везикульозні висипи. Установіть попередній діагноз.
a. COVID-19
b. Кір
c. Оперізувальний лишай
*d. Вітряна віспа
e. Скарлатина

34. Дванадцятирічний хлопчик скаржиться на головний біль, загальну слабкість, підвищення температури тіла до 39^oС, наявність болісних виразок у порожнині рота. З анамнезу відомо: у пацієнта алергічні реакції на деякі лікарські засоби. Під час огляду на гіперемованій набряклій слизовій оболонці губ, щік та язика виявлено великі ерозії, що вкриті фібринозним нальотом. Червона облямівка губ у тріщинах із кров'яними кірочками. Спостерігаються ураження слизової оболонки носа та кон'юнктиви. Який попередній діагноз має встановити лікар-стоматолог-терапевт?
a. Хронічний рецидивний афтозний стоматит
b. Багатоформна ексудативна еритема
c. Гострий герпетичний стоматит
*d. Синдром Стівенса-Джонсона
e. Виразково-некротичний стоматит

35. Чоловік віком 67 років скаржиться на біль під базисом повного знімного протеза на нижній щелепі під час жування. Повні знімні протези на верхню та нижню щелепу виготовлені місяць тому. Протези фіксуються добре, під час розмови та вживання їжі стійкі. Після зняття повного знімного протеза на нижній щелепі в деяких ділянках верхівки альвеолярного гребеня спостерігається рівномірна точкова гіперемія. Під час дотику до ділянок гіперемії відзначається незначна болісність. Яка тактика лікаря-стоматолога-ортопеда в цьому разі?
a. Провести клінічне перебазування базису протеза
b. Провести лабораторне перебазування базису протеза
*c. Провести корекцію оклюзійно-артикуляційних контактів
d. -
e. Провести корекцію базису протеза з внутрішньої поверхні

36. Пацієнт віком 22 роки, який працює у дорожній службі, скаржиться на сухість, болісність, лущення губ у літній період. Об'єктивно спостерігається: червона облямівка губ набрякла, гіперемована, укрита дрібними лусочками та тріщинами. Який засіб доцільно призначити під час лікування для захисту червоної облямівки губ?
a. Протизапальні суспензії
b. Антигістамінні препарати
*c. Фотозахисну мазь
d. Антисептичні розчини
e. Зволожувальний гель

37. Тринадцятирічний хлопчик скаржиться на естетичний дефект у вигляді плями на верхньому передньому зубі. Об'єктивно спостерігається: на емалі вестибулярної поверхні в ділянці ріжучого краю зуба 21 пляма білого кольору з чіткими межами, гладка під час зондування. Після висушування пляма в розмірах не змінюється. Установіть попередній діагноз.
a. Початкове неактивне ураження карієсом
b. Ендемічний флюороз
c. Початкове активне ураження карієсом
d. Системна гіпоплазія емалі
*e. Місцева гіпоплазія емалі

38. Дитина грудного віку хворіє протягом двох днів. Вона неспокійна, вередує під час їжі, температура тіла в межах норми. Об'єктивно спостерігається: на яскраво гіперемованій та набряклій слизовій оболонці щік та спинці язика сироподібний наліт білого кольору. Після його видалення оголюється яскраво гіперемована поверхня слизової з точковими крововиливами. Який імовірний діагноз?
a. М'яка форма лейкоплакії
b. Гострий герпетичний стоматит
c. Хронічний рецидивний афтозний стоматит
d. Стоматит Венсана
*e. Гострий кандидозний стоматит

39. Пацієнт віком 56 років звернувся до лікаря-стоматолога зі скаргами на кровоточивість ясен, неприємний запах з рота та рухомість зубів, що турбують протягом п'яти років. Після проведених клінічних та додаткових методів дослідження лікар встановив діагноз: хронічний генералізований пародонтит ІІ ступеня, і запропонував план лікування. Яка основна мета лікування пародонтиту?
a. Усунення оклюзійної травми
b. Усунення запалення ясен
*c. Досягнення стабілізації процесу
d. Стимулювання регенерації
e. Видалення зубної бляшки

40. У семирічної дівчинки під час огляду лікар-стоматолог виявив каріозну порожнину на жувальній поверхні зуба 74. Установлено діагноз: глибоке активне ураження карієсом зуба 74, І клас за Блеком. Який пломбувальний матеріал в якості постійної пломби є найдоцільнішим у цьому разі?
a. Компомер
b. Силант
c. Водний дентин
d. Композит
*e. Склоіономерний цемент

41. Батьки восьмирічної дівчинки скаржаться на болісність та кровоточивість ясен у дитини. Об'єктивно спостерігається: слизова оболонка ясен верхньої та нижньої щелеп у ділянці фронтальних зубів та перших постійних молярів набрякла, гіперемована, ясенні сосочки мають заокруглену форму. Тимчасові зуби відсутні. Також спостерігається симетричне ураження долоней та підошв у вигляді ділянок гіперкератозу коричневого кольору, що межують із зонами підвищеного злущування епідермісу. Для якого захворювання характерні ці клінічні симптоми?
a. Хвороби Таратинова
b. Хвороби Гоше
c. Пародонтального синдрому при цукровому діабеті
*d. Синдрому Папійона-Лефевра
e. Хвороби Німана-Піка

42. Чоловік віком 35 років звернувся до лікаря-стоматолога зі скаргами на наявність новоутворення на нижній губі. Об'єктивно на незміненій червоній облямівці нижньої губи ліворуч спостерігається вузол діаметром 0,6 см, напівкулястої форми, щільної консистенції, що підвищується над рівнем червоної облямівки та вкритий сірими лусочками. Пальпація безболісна. Який попередній діагноз?
a. Передраковий гіперкератоз червоної облямівки губи
b. Кератоакантома
*c. Бородавчастий передрак
d. Піогенна гранульома
e. Папілома

43. Чоловіка віком 45 років шпиталізовано до лікарні з місця ДТП із діагнозом: забійно-рвана рана щоки, закрита черепно-мозкова травма, струс головного мозку. До яких травм належать ці пошкодження?
a. Множинних
b. Комбінованих
c. Поодиноких
d. Ізольованих
*e. Поєднаних

44. Після обстеження пацієнта віком 83 роки лікар-стоматолог встановив попередній діагноз: фіброма щічної ділянки. Яка тактика лікування цього захворювання?
a. Фізіотерапевтичні заходи
b. Променева терапія
c. Протизапальна терапія
*d. Видалення утворення
e. Хіміотерапевтичне лікування

45. Чоловік віком 54 роки протягом 24-х днів перебував на стаціонарному лікуванні в щелепно-лицевому відділенні через перелом нижньої щелепи. Після зняття шин відчув обмежене відкривання рота, незначний біль у ділянці скронево-нижньощелепного суглоба. Об'єктивно спостерігається: відстань між ріжучими краями центральних різців під час максимального відкривання рота становить 2,5 см. Яке ускладнення після перелому нижньої щелепи, найімовірніше, розвинулося?
a. Мікростомія
b. Несправжній суглоб
c. Анкілоз скронево-нижньощелепного суглоба
*d. Контрактура нижньої щелепи
e. Неправильно зрощений перелом

46. На амбулаторному хірургічному стоматологічному прийомі, під час видалення зуба 16, пацієнт віком 22 роки раптово втратив свідомість. Об'єктивно спостерігається: реакція зіниць на світло відсутня, шкіра та видимі слизові оболонки ціанотичні. Відбувається неконтрольоване посмикування рук та ніг, періодичні повороти голови, прикушування язика. З рота виділяється піниста слина. Який невідкладний стан розвинувся в пацієнта?
a. Напад бронхіальної астми
*b. Епілептичний напад
c. Гіпертонічний криз
d. Анафілактичний шок
e. Інфаркт міокарда

47. Після атипового видалення зуба 48 у пацієнта спостерігається парастезія в ділянці правої половини нижньої губи та підборіддя. Під час обстеження на ЕОД виявлено зниження електрозбудливості пульпи зубів нижньої щелепи праворуч. Який імовірний діагноз?
*a. Неврит правого нижньоальвеолярного нерва
b. Гострий остеомієліт тіла нижньої щелепи
c. Альвеоліт
d. Оперізувальний лишай
e. Невралгія правого нижньоальвеолярного нерва

48. Жінці віком 46 років планується виготовити суцільнокерамічні коронки з опорою на зуби 12, 11. Після препарування опорних зубів було виготовлено провізорні коронки прямим методом. На який цемент їх треба зафіксувати?
a. Цинк-фосфатний
b. Склоіономерний
*c. Цинк-оксидний без евгенолу
d. Цинк-оксидний з евгенолом
e. Полікарбоксилатний

49. Під час ендодонтичного лікування постійного зуба у хлопчика віком 15 років лікар-стоматолог для визначення робочої довжини кореневого каналу застосував апекслокатор. У яких випадках використання цього методу визначення робочої довжини є протипоказаним?
*a. Лікування зубів із несформованим коренем
b. Лікування зубів із облітерованими каналами
c. Під час вторинного ендодонтичного лікування
d. Лікування методом девітальної екстирпації
e. Лікування зубів мудрості

50. Хлопець віком 20 років звернувся до лікаря-стоматолога зі скаргами на біль у ділянці верхнього зуба мудрості ліворуч, травмування щоки під час жування. Об'єктивно спостерігається: зуб 28 прорізався в щічному напрямку та розташований поза зоною оклюзійних співвідношень. Показано видалення зуба 28. На КТвиявлено тонкий рівень кісткової тканини навколо зуба у вестибулярному напрямку. Яку методику найдоцільніше застосувати для попередження ускладнень під час видалення зуба 28?
a. Використання елеваторів із товстими щічками
b. Використання періотому з пікоподібною насадкою
c. Застосування фізіодиспенсера для препарування кісткової тканини
*d. Атравматичне видалення за допомогою п'єзотому
e. Видалення багнетоподібними щипцями з люксаційними рухами

51. Жінка віком 43 роки скаржиться на появу безболісної симетричної червоної плями, розташованої в центральній частині обличчя, що охоплює щоки та крила носа. З анамнезу відомо, що подібні симптоми виникають періодично в осінньо-літній період. Під час обстеження на шкірі обличчя виявлено еритему, запала центральна частина якої вкрита лусочками, а по периферії - блідо-червона смужка вільна від лусочок з ділянками гіперкератозу різної величини та валиком папульозного інфільтрату. Установіть попередній діагноз.
a. Оперізувальний лишай
b. Багатоформна ексудативна еритема
c. Хвороба Боуена
d. Бешиха
*e. Червоний вовчак

52. У пацієнта виявлено недорозвинення нижньої щелепи, щілина твердого та м'якого піднебіння, глосоптоз. Який синдром можна діагностувати в цьому разі?
*a. Робена
b. Гольденхара
c. Шегрена
d. Костена
e. Горліна-Гольтця

53. Жінка віком 25 років наприкінці ІІІ триместру вагітності звернулася до лікаря-стоматолога для профілактичного огляду. Після проведення професійної гігієни лікар провів бесіду щодо подальших заходів профілактики стоматологічних захворювань у пацієнтки та майбутньої дитини. Що є найкращим способом постнатальної профілактики карієсу зубів у дітей?
a. -
b. Регулярне професійне чищення зубів у матері
*c. Грудне вигодовування дитини
d. Збалансоване харчування матері
e. Регулярна санація порожнини рота матері

54. Пацієнту віком 45 років за результатами клінічного та рентгенологічного обстеження встановлено діагноз: амелобластома тіла нижньої щелепи праворуч. Діагноз підтверджено пункційною біопсією. Який метод хірургічного лікування доцільно застосувати в цьому разі?
a. Екскохлеацію
b. Цистотомію
*c. Резекцію нижньої щелепи
d. Вишкрібання пухлини в межах здорових тканин
e. Цистектомію

55. Юнак віком 18 років скаржиться на біль у ділянці фронтальних зубів верхньої щелепи. Зі слів пацієнта, він отримав побутову травму два дні тому. Об'єктивно спостерігається: садна в ділянці верхньої губи, зубний ряд інтактний, рухомість зубів 13, 12, 11, 21, 22, 23 І ступеня. Після рентгенологічного дослідження встановлено діагноз: перелом альвеолярного відростка верхньої щелепи в ділянці зубів 13, 12, 11, 21, 22, 23. Яку шину для постійної фіксації треба застосувати в цьому разі?
*a. Гладку шину-скобу
b. Шину із зачіпними петлями
c. Шину з розпірковим вигином
d. Шину Лімберга
e. Шину Порта

56. Батьки трирічної дівчинки скаржаться на погіршення загального стану, підвищення температури тіла до 38,0^oС у дитини, відмову від вживання їжі. Об'єктивно спостерігається: явища катарального гінгівіту, на тлі гіперемії слизової оболонки порожнини рота поодинокі дрібні пухирці та ерозії овальної форми з вінчиком гіперемії, різко болісні від дотику. Який імовірний діагноз?
a. Стоматит при вітряній віспі
b. Стоматит при корі
c. Хронічний рецидивний афтозний стоматит
d. Стоматит при краснусі
*e. Гострий герпетичний стоматит

57. Лікарю-стоматологу треба провести візуальний огляд коронкових частин зубів пацієнта. Які мають бути умови для проведення точної оцінки?
a. Зуби мають бути сухими та досліджуватися під джерелом світла
b. Зуби мають бути чистими, вологими та досліджуватися під джерелом світла
c. Зуби мають бути чистими та вологими
d. Зуби мають бути чистими та сухими
*e. Зуби мають бути чистими, сухими та досліджуватися під джерелом світла

58. Чоловік віком 62 роки скаржиться на рухомість бічних зубів верхньої щелепи ліворуч, періодичний біль, відчуття тяжкості у правій половині верхньої щелепи, кров'янисті виділення з правої половини порожнини носа. З анамнезу відомо: перші симптоми з'явилися 5 місяців тому, протягом останніх 10-ти днів біль посилився, виникла загальна слабкість. Об'єктивно спостерігається: рухомість зубів 16, 17, 18 - II ступеня, пальпаторно виявлено відсутність кісткової стінки горба верхньої щелепи. На ОПТГ: гомогенне затемнення правої гайморової пазухи, деструкція її кісткових структур у вигляді цукру, що розчиняється. Який попередній діагноз?
a. Адамантинома верхньої щелепи
*b. Рак верхньої щелепи
c. Хронічний остеомієліт верхньої щелепи
d. Остеобластокластома верхньої щелепи
e. Хронічний одонтогенний гайморит

59. Батьки дев'ятирічного хлопчика звернулися до лікаря-стоматолога для санації порожнини рота дитини. Під час огляду виявлено значну кількість м'якого зубного нальоту. Які поверхні зубів треба зафарбувати для визначення індексу Федорова-Володкіної з метою гігієнічного навчання дитини та наочного прикладу необхідності ретельного чищення зубів?
a. Вестибулярну поверхню зубів 13, 12, 11, 21, 22, 23
b. Вестибулярну поверхню зубів 16, 11, 26, 31 та язикову поверхню зубів 36, 46
c. Язикову поверхню зубів 43, 42, 41, 31, 32, 33
*d. Вестибулярну поверхню зубів 43, 42, 41, 31, 32, 33
e. Оральну поверхню зубів 13, 12, 11, 21, 22, 23

60. Батьки восьмирічної дівчинки звернулися до лікаря-стоматолога зі скаргами на біль у ділянці верхньої щелепи ліворуч та підвищення температури тіла до 37,9^oС у дитини. Дівчинка хворіє другу добу. Об'єктивно спостерігається: асиметрія обличчя через припухлість лівої щоки, коронкова частина зуба 65 зруйнована на 1/2, перкусія його різко болісна, гіперемія та набряк слизової оболонки з вестибулярного боку альвеолярного відростка на рівні зубів 64, 65 та 26, під час пальпації визначається флюктуація. Який імовірний діагноз?
a. Загострення хронічного періодонтиту зуба 65
b. Гострий одонтогенний остеомієліт верхньої щелепи
c. Одонтогенна кіста верхньої щелепи
d. Одонтогенний гайморит
*e. Гострий одонтогенний періостит верхньої щелепи

61. Жінка віком 32 роки скаржиться на кровоточивість ясен під час чищення зубів. Об'єктивно спостерігається: ясна верхньої та нижньої щелеп гіперемовані з ціанотичним відтінком, набряклі. Пародонтальні кишені - до 3,5 мм. На ортопантомограмі виявлено резорбцію міжальвеолярних перетинок до 1/3 їх висоти. Установіть діагноз.
a. Пародонтоз I ступеня
*b. Генералізований пародонтит I ступеня
c. Пародонтоз II ступеня
d. Гіпертрофічний гінгівіт
e. Генералізований пародонтит II ступеня

62. Пацієнт віком 48 років перебуває на стаціонарному лікуванні в щелепно-лицевому відділенні протягом місяця з діагнозом: флегмона піднижньощелепної ділянки. Отримує стандартну для цього захворювання схему лікування. Відзначається незначне покращення, але вздовж рани постійно утворюються нагнійні щільні інфільтрати з дрібними білуватими крупинками. Лікар провів додаткові дослідження, у результатах виявлено ксантомні клітини. Яке захворювання можна припустити в цьому разі?
a. Хворобу Боуена
b. Туберкульоз
*c. Актиномікоз
d. Сифіліс
e. Бешиху

63. Дівчина віком 16 років звернулася до лікаря-стоматолога зі скаргами на косметичний дефект через відсутність верхнього переднього зуба. З анамнезу відомо, що зуб 22 видалено місяць тому через травму. Об'єктивно спостерігається: відсутній зуб 22, коронки зубів, що обмежують дефект, інтактні з добре вираженим екватором, мають високу коронкову частину. Прикус ортогнатичний. Яка ортопедична конструкція є найраціональнішою в цьому разі?
a. Знімний протез із денто-альвеолярними кламерами
*b. Адгезивний мостоподібний протез
c. Металокерамічна коронка на імплантаті
d. Бюгельний протез
e. Знімний протез із утримувальними кламерами

64. Що є основним недоліком під час використання методики зняття одноетапного двошарового відбитка?
a. Відсутність адгезії до ложки
*b. Відсутність відвідних каналів
c. Укорочений час полімеризації
d. Відсутність явища тиксотропності
e. Пришвидшена усадка

65. Пацієнту віком 23 роки планується виготовити металокерамічну коронку на зуб 46 у зв'язку з дефектом твердих тканин зуба. З якою метою під час препарування зуба 46 лікар-стоматолог-ортопед сформував скошений уступ?
a. Профілактика захворювань тканин пародонта
b. Попередження сколів
c. Естетичність конструкції
d. Раціональність навантаження
*e. Покращення ретенції коронки

66. У чоловіка віком 52 роки на шкірі правої щоки спостерігається щільна, болісна, конічної форми ділянка запалення з гнійно-некротичним стрижнем всередині. Який імовірний діагноз?
a. Карбункул
b. Сибірка
c. Нома
*d. Фурункул
e. Бешиха

67. До лікаря-стоматолога-хірурга звернувся пацієнт віком 23 роки після видалення зуба 47 зі скаргами на біль, що пульсує та іррадіює у вухо, неприємний запах з рота, підвищення температури тіла до 37,6^oС, загальну слабкість. Об'єктивно спостерігається: слизова оболонка в ділянці видаленого зуба набрякла та гіперемована, комірка заповнена гнійно-некротичними масами, укрита нальотом брудно-сірого кольору. Регіонарні лімфатичні вузли збільшені та болісні під час пальпації. Який імовірний діагноз?
a. Неврит коміркового нерва
b. Гострий гнійний періодонтит зуба 47
c. Остеомієліт нижньої щелепи
*d. Альвеоліт лунки зуба 47
e. Паратонзилярний абсцес

68. Чоловік віком 58 років скаржиться на сухість та печіння в порожнині рота, що посилюються під час вживання їжі. З анамнезу відомо: пацієнт хворіє на цукровий діабет та невроз, що виник три місяці тому. Об'єктивно спостерігається: СОПР гіперемована, набрякла, спинка язика вкрита білуватим нальотом, який частково легко знімається. Слина тягнеться нитками за шпателем. Укажіть імовірний діагноз.
*a. Хронічний кандидоз
b. Глосодинія
c. Лейкоплакія
d. Десквамативний глосит
e. Червоний плоский лишай

69. Під час профілактичного огляду десятирічного хлопчика лікар-стоматолог виявив на вестибулярній поверхні зуба 11 крейдоподібну блискучу пляму з чіткими межами, що не тьмяніє під час висушування. Решта зубів без змін. Установлено попередній діагноз: місцева гіпоплазія. Для проведення диференціальної діагностики лікар провів вітальне фарбування зони ураження. Який розчин для цього найчастіше використовують?
a. Еритрозину
b. Йоду
c. Генціанвіолету
d. Хлоргексидину
*e. Метиленового синього

70. Під час боксування спортсмен віком 17 років отримав удар у фронтальну ділянку верхньої щелепи, у результаті якої було повністю вибито два верхні центральні різці. Об'єктивно спостерігається: їхні комірки заповнені кров'яними згустками, стінки збережені, слабко болісні під час пальпації. Який метод лікування найдоцільніший у цьому разі?
a. Резекція верхівок коренів зубів 11 та 21
b. Віддалена імплантація
c. -
*d. Негайна реплантація зубів
e. Ушивання рани кетгутом

71. Батьки семирічної дівчинки звернули увагу на наявність у неї множинних білих блискучих плям на вестибулярних поверхнях передніх зубів обох щелеп. Дитина народилася і проживає у зоні ендемічного флюорозу. Установлено діагноз: плямиста форма флюорозу зубів. Прийом яких препаратів для дівчинки є доцільним для індивідуальної профілактики прогресування флюорозу в зимово-весняний період?
a. Магнію
b. Фтору
*c. Кальцію
d. Цинку
e. -

72. У пацієнта віком 20 років діагностовано утруднене прорізування зуба 48. Лікар визначив абсолютне показання для видалення після проведення рентгенологічного методу дослідження, де виявив півмісяць Васмунда. Які рентгенологічні ознаки цього утворення?
*a. Резорбція кісткової тканини позаду коронки нижнього третього моляра
b. Косе положення, медіальний нахил нижнього третього моляра
c. Резорбція кісткової тканини в ділянці біфуркації коренів нижнього третього моляра
d. Резорбція кісткової тканини в ділянці гілки нижньої щелепи
e. Резорбція кісткової тканини на верхівці кореня нижнього третього моляра

73. Батьки восьмирічного хлопчика скаржаться на підвищення температури тіла до 38,5^oС, млявість та біль у горлі дитини. Об'єктивно спостерігається: гострий катаральний стоматит, мигдалики набряклі, гіперемовані, укриті жовто-сірим нальотом, що легко знімається. Підщелепні, шийні, потиличні лімфовузли значно збільшені, слабко болісні під час пальпації. За результатами лабораторного дослідження виявлено лейкоцитоз і атипові мононуклеари. Укажіть етіологічний чинник захворювання.
a. Гемолітичний стрептокок
*b. Вірус Епштейна-Барр
c. Паличка Борде-Жангу
d. Вірус простого герпесу
e. Вірус Коксакі

74. Дівчина віком 16 років скаржиться на естетичний недолік зубів у вигляді множинних білих плям. Об'єктивно спостерігається: на вестибулярній поверхні в пришийковій ділянці ікол та різців верхньої та нижньої щелеп крейдоподібні тьмяні плями з нерівними контурами. Рівень гігієни задовільний. Після обстеження встановлено діагноз: початкове активне ураження карієсом фронтальної групи зубів. Який метод лікування буде найдоцільнішим?
a. Системне застосування препаратів гліцерофосфату кальцію
b. Професійна гігієна
c. Препарування та пломбування СІЦ
*d. Інфільтрація Icon
e. Препарування та пломбування композитним матеріалом

75. Пацієнтка віком 47 років звернулася до лікаря-стоматолога зі скаргами на біль та почервоніння в ділянці металокерамічного мостоподібного протеза, виготовленого 2 місяці тому, після фіксації якого з'явилися вищенаведені скарги. Об'єктивно спостерігається: у ділянці проміжної частини мостоподібного протеза з опорою на зуб 43 і 46 слизова оболонка гіперемована, набрякла, місцями пошкоджена, кровоточить від дотику. Якої помилки припустилися під час виготовлення протеза?
a. Неправильне моделювання горбиків штучних зубів
b. Перевантаження опорних зубів
c. Відсутність множинних оклюзійних контактів
d. Неякісне лиття металевого каркаса
*e. Неправильне моделювання проміжної частини

76. До лікаря-стоматолога-ортодонта звернулася мати десятирічної дівчинки зі скаргами на естетичний недолік у дитини. Об'єктивно спостерігається: обличчя симетричне, непропорційне через збільшення нижньої третини, рот напіввідкритий, губи в стані фізіологічного спокою не змикаються. Під час огляду порожнини рота виявлено: співвідношення перших постійних молярів нормогнатичне, між верхніми та нижніми центральними та латеральними різцями наявна вертикальна щілина 4 мм. Яка ортодонтична патологія в дитини?
a. Дистальна оклюзія
b. Звуження верхнього зубного ряду
c. Глибокий прикус
*d. Відкритий прикус
e. Звуження нижнього зубного ряду

77. Жінка віком 53 роки скаржиться на новоутворення на нижній губі з орального боку, що з'явилося місяць тому та збільшується в розмірах. Об'єктивно спостерігається: у товщі нижньої губи утворення округлої форми, еластичне, напівпрозоре, безболісне, до 0,6 см у діаметрі. Слизова оболонка в кольорі не змінена. Який попередній діагноз?
a. Абсцес губи
*b. Ретенційна кіста
c. Ліпома
d. Папілома
e. Фіброма

78. Чоловік віком 50 років скаржиться на наявність новоутворення на верхній губі. Об'єктивно на шкірі верхньої губи спостерігається одиночний вузол гіперкератозу, що підвищується над рівнем прилеглих тканин, конічної форми, діаметром 0,4 см, безболісний під час пальпації, сірого кольору, має пошарову будову. Установіть попередній діагноз.
a. Бородавчастий передрак
b. Хвороба Боуена
*c. Шкірний ріг
d. Папілома
e. Кератоакантома

79. Жінка віком 60 років звернулася до лікаря-стоматолога зі скаргами на значну сухість у порожнині рота. З анамнезу відомо, що жінка чотири роки хворіє на системний червоний вовчак, кератокон'юнктивіт та хронічний паренхіматозний паротит. Для якого синдрому характерні ці симптоми?
*a. Шегрена
b. Костена
c. Робена
d. Бехчета
e. Мелькерсона-Розенталя

80. Дівчині віком 19 років за ортодонтичними показаннями рекомендовано видалення нижніх третіх молярів. Під час проведення знеболювання пацієнтка поскаржилася на слабкість та втратила свідомість. Об'єктивно спостерігається: шкірні покриви бліді, вологі, АТ - 110/70 мм рт. ст., пульс ниткоподібний. Через 10 секунд дівчина отямилася. Який невідкладний стан, найімовірніше, розвинувся в пацієнтки?
*a. Непритомність
b. Напад епілепсії
c. Колапс
d. Асфіксія
e. Напад стенокардії

81. Жінка віком 25 років, якій три доби тому видалено зуб 36, скаржиться на погіршення самопочуття, підвищення температури тіла до 38,1^oС. Об'єктивно спостерігається: пацієнтка бліда, обличчя асиметричне через припухлість м'яких тканин у ділянці нижньої щелепи з лівого боку, парестезія нижньої губи ліворуч, відкривання рота утруднене, альвеолярний відросток у ділянці зуба 36 муфтоподібно потовщений, слизова оболонка набрякла, гіперемована. Із лунки зуба 36 виділяється гній. Який імовірний діагноз?
a. Гострий періостит нижньої щелепи
b. Гострий гнійний лімфаденіт
c. Нагноєння радикулярної кісти нижньої щелепи
d. Флегмона підщелепної ділянки
*e. Гострий остеомієліт нижньої щелепи

82. Чотирнадцятирічна дівчинка скаржиться на відчуття стягування губ, які вона постійно облизує. Об'єктивно спостерігається: червона облямівка губ суха, набрякла та гіперемована, укрита лусочками, що легко знімаються, оголюючи неушкоджену яскраво-червону поверхню. Визначте ймовірний вид хейліту.
a. Атопічний
*b. Ексфоліативний
c. Екзематозний
d. Метеорологічний
e. Гландулярний

83. Батьки однорічної дівчинки звернулися до дитячого лікаря-стоматолога зі скаргами на появу висипань у порожнині рота, кровоточивість ясен, підвищення температури тіла до 38,8^oС у дитини та явища загальної інтоксикації: блідість шкірних покривів, слабкість. Об'єктивно спостерігається: ясна гіперемовані та набряклі, кровоточать від дотику. На слизовій оболонці губ та язика виявлено численні болісні дрібні ерозії округлої та овальної форми, діаметром 2-3 мм, укриті білим нальотом. Наявне злиття елементів. Слизова оболонка навколо ерозій набрякла, гіперемована. На шкірі навколо ротової порожнини виявлено пухирці з каламутним вмістом. Підщелепні лімфатичні вузли збільшені та болісні. Який період захворювання в дитини?
a. Інкубаційний
b. Продромальний
*c. Розпалу хвороби
d. -
e. Клінічного одужання

84. Жінка віком 49 років звернулася до лікаря-стоматолога зі скаргами на відчуття стягнутості щік, особливо вранці, та зниження смакової чутливості. Об'єктивно спостерігається: на слизовій оболонці щік у ретромолярній ділянці, язиці, губах та яснах є полігональні папули, що зливаються між собою, утворюючи малюнок білого кольору у вигляді мережива. Папули чітко обмежені, безболісні та добре пальпуються. Під час пальпації регіонарних лімфовузлів патологічних змін не виявлено. Який імовірний діагноз?
a. Вторинний сифіліс
*b. Червоний плоский лишай
c. Червоний вовчак
d. Кандидозний стоматит
e. Лейкоплакія

85. Чоловіку віком 45 років було проведено операцію гайморотомії з подальшою місцевою пластикою співустя через комірку видаленого зуба 25. На третю добу в пацієнта виникла закладеність носа та припинення виділень з пазухи. Яке лікування треба провести в цьому разі?
a. Здійснити повторну пластику співустя місцевими тканинами
b. Призначити судинозвужувальні засоби та фізіотерапевтичні процедури
c. Промити верхньощелепну пазуху через співустя з коміркою зуба 25
d. Здійснити повторну гайморотомію з тампонадою пазухи
*e. Промити верхньощелепну пазуху через нижній носовий хід

86. Чоловіку віком 59 років показано видалення зуба 28. Під час проведення провідникового знеболювання розчином Ультракаїну Д-С форте 1,7 мл, пацієнт зблід, відчув слабкість, запаморочення, загруднинний стискальний біль, який поширився на ліву руку. З'явилася задишка. АТ - 90/60 мм рт. ст. Пульс ниткоподібний. Після приймання нітрогліцерину загальний стан пацієнта покращився. Який невідкладний стан розвинувся в пацієнта?
*a. Напад стенокардії
b. Анафілактичний шок
c. Колапс
d. Інфаркт міокарда
e. Напад бронхіальної астми

87. Дівчина віком 18 років звернулася до лікаря-стоматолога зі скаргами на естетичний недолік зубів через підвищену кількість нальоту на них. Об'єктивно спостерігається: КПВ=7, пломби відповідають критеріям якості, але стан гігієни порожнини рота незадовільний. Пацієнтці проведено професійну гігієну порожнини рота та навчання правильній методиці чищення зубів із підбором засобів індивідуальної гігієни. Рекомендовано повторне відвідування через тиждень. Що має бути проведено під час повторного відвідування?
a. Повторна професійна гігієна
b. Бесіда про профілактику захворювань пародонта
c. Відбілювання зубів
*d. Контрольоване чищення зубів
e. Бесіда про профілактику карієсу зубів

88. Дванадцятирічна дівчинка хворіє другий день. Спостерігається підвищення температури тіла до 38,2^oС, загальна слабкість. Під час огляду порожнини рота виявлено плями Філатова-Копліка-Бельського на слизовій оболонці щік, у ділянці постійних верхніх молярів, що не знімаються тампоном. Ознакою якого захворювання є ці плями?
*a. Кір
b. Інфекційний мононуклеоз
c. Вітряна віспа
d. Стоматит Сеттона
e. Синдром Бехчета

89. Жінка віком 35 років перебуває в інфекційному відділенні лікарні з приводу лікування грипу. Скаржиться на сухість та печіння слизової оболонки порожнини рота. Під час огляду на тлі гіперемованої слизової оболонки порожнини рота виявлено ділянки десквамації епітелію. Лікар-стоматолог призначив терапію. Який препарат стимулює місцевий імунітет, відновлює нормальну мікрофлору порожнини рота, бере участь у загоєнні ран та регенерації слизової оболонки порожнини рота?
*a. Лізоцим
b. Повідон-йод
c. Хлоргексидин
d. Діоксидин
e. Перекис водню

90. Батьки дев'ятирічної дівчинки звернулися до лікаря-стоматолога зі скаргами на наявність болісних утворень у порожнині рота, підвищення температури тіла до 38,7^oС, головний біль, підвищену слабкість у дитини. Під час огляду на набряклій, гіперемованій слизовій оболонці губ та щік виявлено великі ерозивні поверхні, що вкриті фібринозним нальотом. На червоній облямівці губ спостерігаються масивні кров'янисто-коричневого кольору тріщини. На шкірі гомілки наявні вогнища ураження у вигляді папул рожево-червоного кольору з чіткими межами. Із анамнезу відомо: у пацієнтки медикаментозна алергія. Які лікарські засоби для етіотропного лікування треба призначити для лікування цього захворювання?
*a. Антигістамінні
b. Противірусні
c. Протигрибкові
d. Антибактеріальні
e. Антисептичні

91. У шестирічної дівчинки діагностовано остеомієліт кута нижньої щелепи праворуч. До ризику виникнення якої аномалії в майбутньому може призвести це захворювання?
a. Макрогенії
b. Перехресного прикусу
c. Відкритого прикусу
*d. Мікрогенії
e. Дистального прикусу

92. Хлопець віком 16 років скаржиться на самовільний, іррадіюючий, пульсуючий біль у ділянці верхньої щелепи ліворуч, що різко посилюється від гарячого, виник вперше три дні тому. Об'єктивно спостерігається: на медіально-контактній поверхні зуба 27 каріозна порожнина, що заповнена світлим розм'якшеним дентином та не сполучається з пульповою камерою зуба. Зондування дна каріозної порожнини майже безболісне, горизонтальна перкусія болісна. Термопроба холодовим подразником зменшує інтенсивність болю. Який попередній діагноз?
a. Гострий обмежений пульпіт
*b. Гострий гнійний пульпіт
c. Загострення хронічного пульпіту
d. Гострий гнійний періодонтит
e. Загострення хронічного періодонтиту

93. У план комплексного лікування ортодонтичної патології включено компактостеотомію. З якою метою запропоновано цю маніпуляцію?
*a. Скорочення терміну лікування
b. Альтернатива апаратного лікування
c. Підготовка до фіксації брекет-системи
d. Адаптації ортодонтичного апарату
e. Для видалення надкомплектних зубів

94. Чоловік віком 69 років скаржиться на біль під час вживання їжі, застрягання їжі в зубі на верхній щелепі ліворуч. З анамнезу відомо: у пацієнта гіпертонічна хвороба, перенесений інфаркт міокарда 7 місяців тому. Об'єктивно спостерігається: на дистально-апроксимальній поверхні зуба 26 глибока каріозна порожнина, що не сполучається з пульповою камерою зуба. Зондування дна порожнини безболісне, термопроба болісна, біль зникає одразу після усунення подразника. Який анестетик із нижченаведених є препаратом вибору під час лікування пацієнтів з гіпертонічною хворобою в анамнезі?
a. Новокаїн
b. Бупівакаїн
c. Лідокаїн
d. Артикаїн
*e. Мепівакаїн

95. Чоловік віком 25 років звернувся до лікаря-стоматолога зі скаргами на короткотривалий біль у зубі нижньої щелепи праворуч під час вживання солодкого. Об'єктивно спостерігається: на медіальній поверхні зуба 46 каріозна порожнина, що не сполучається з пульповою камерою зуба, виповнена світлим, розм'якшеним дентином. Зондування дна каріозної порожнини болісне, перкусія зуба безболісна. ЕОД - 11 мкА. Термопроба позитивна, реакція зникає відразу після припинення дії подразника. Який імовірний діагноз?
a. Гіперемія пульпи
b. Хронічний фіброзний пульпіт
c. Хронічний фіброзний періодонтит
*d. Глибоке активне ураження карієсом
e. Середнє активне ураження карієсом

96. Батьки чотирирічного хлопчика звернулися до лікаря-стоматолога зі скаргами на біль у передньому зубі верхньої щелепи дитини, зміну його положення, неможливість відкушування їжі. Декілька годин тому хлопчик отримав травму обличчя. Об'єктивно спостерігається: конфігурація обличчя не змінена, на шкірі нижньої губи та підборідді садно, слизова оболонка нижньої губи травмована, рухомість зуба 51 I ступеня, невелике зміщення його положення вестибулярно в сагітальному напрямку. На рентгенограмі визначається рівномірне розширення періодонтальної щілини зуба 51. Яка тактика лікаря після обробки рани?
*a. Динамічне спостереження
b. Професійна гігієна порожнини рота
c. Ендодонтичне лікування зуба 51
d. Реплантація зуба 51
e. Видалення зуба 51

97. Жінка віком 59 років скаржиться на ниючий біль у ділянці лівого СНЩС, скутість у суглобі зранку, відчуття закладеності в лівому вусі. Під час внутрішньоротового огляду виявлено часткову адентію. На рентгенограмі СНЩС спостерігається: суглобова щілина місцями різко звужується, суглобовий горбик згладжений, глибина суглобової ямки зменшена, суглобові поверхні нерівні. Яку патологію СНЩС можна діагностувати в цьому разі?
a. Больова дисфункція
b. Гострий артрит
c. Анкілоз
*d. Артроз
e. Хронічний артрит

98. На прийомі в лікаря-стоматолога під час препарування зубів жінка віком 49 років поскаржилася на слабкість, головокружіння, озноб. Об'єктивно спостерігається: свідомість збережена, шкірні покриви бліді, укриті холодним потом, дихання поверхневе, прискорене, пульс слабкий, АТ - 80/40 мм рт. ст. Який невідкладний стан, найімовірніше, розвинувся в пацієнтки?
a. Больовий шок
b. Непритомність
c. Гіпертонічний криз
d. Анафілактичний шок
*e. Судинний колапс

99. Що у конструкції ортодонтичного апарата має ознаки елементів функціонально-направляючої дії?
*a. Похила площина
b. Базис апарата
c. Рукоподібні пружини
d. Вестибулярна дуга
e. Гвинт для розширення

100. Чоловік віком 25 років звернувся до лікаря-стоматолога зі скаргами на естетичний дефект через наявність плям на фронтальних зубах верхньої щелепи. Із анамнезу відомо: плями з'явилися одразу після прорізування зубів. Об'єктивно спостерігається: на вестибулярній поверхні зубів 11 та 21 наявні коричневі плями неправильної форми. Термометрія безболісна. Яка з нижченаведених конструкцій буде найдоцільнішою в цьому разі?
a. Пластмасові коронки
b. Керамічні коронки
c. Металокерамічні коронки
d. Металопластмасові коронки
*e. Вініри

101. Жінці віком 72 роки виготовляють повні знімні протези для верхньої та нижньої щелеп. На етапі визначення центрального співвідношення щелеп лікар наклав воскові шаблони з прикусними валиками в ротову порожнину та попросив пацієнтку ковтнути слину. Що допоможе зробити ця проба?
a. Визначити міжальвеолярну висоту
b. Полегшити проведення процедури
*c. Розмістити нижню щелепу в центричному положенні
d. Визначити положення протетичної площини
e. Правильно накреслити прикусні валики

102. Жінка віком 44 роки скаржиться на напади самовільного болю в ділянці верхньої щелепи ліворуч, що тривають по 2-3 год, посилюються вночі та від дії холодових подразників. Біль турбує протягом двох днів. Об'єктивно спостерігається: на жувальній поверхні зуба 25 каріозна порожнина в межах біляпульпарного дентину. Зондування болісне по всьому дну. ЕОД=30 мкА. Який імовірний діагноз?
a. Невралгія трійчастого нерва
b. Гострий гнійний пульпіт
c. Глибоке активне ураження карієсом
d. Гострий серозний періодонтит
*e. Гострий дифузний пульпіт

103. У пацієнта виявлено недорозвинення правої половини верхньої та нижньої щелеп, виличної дуги та виличної кістки, поперечна щілина обличчя, недорозвинена вушна раковина, незначний привісок біля козелка вуха праворуч. Для якого синдрому характерні ці клінічні ознаки?
*a. I та II зябрових дуг
b. Педжета
c. Костена
d. Реклінгхаузена
e. Робена

104. У чоловіка віком 42 роки під час огляду лікар-стоматолог виявив збільшення ниткоподібних сосочків язика зі зроговінням різного ступеня. Пацієнт скаржиться на присмак заліза в роті. Після обстеження встановлено діагноз: чорний волосатий язик. Які лікарські засоби доцільно застосувати в цьому разі?
a. Антисептики
b. Вітаміни
c. Кератопластичні
*d. Кератолітичні
e. Противірусні

105. Чоловік віком 52 роки звернувся до лікаря-стоматолога-ортопеда зі скаргами на часте випадіння пломби в зубі на верхній щелепі праворуч. Об'єктивно спостерігається: зуб 15 зруйнований, кукса зуба виступає на 2 мм над яснами. На рентгенограмі кореневий канал запломбовано до рівня фізіологічної верхівки, периапікальних змін не виявлено. Пацієнту запропоновано виготовлення литої куксово-кореневої вкладки та металокерамічної коронки. Що допоможе попередити перелом кореня опорного зуба?
a. Зменшення навантаження
*b. Наявність ферул-ефекту в зубі
c. Фіксація куксової вкладки
d. Пломбування кореневого каналу
e. Анатомічна форма коронки

106. Чоловік віком 30 років звернувся до лікаря-стоматолога зі скаргами на постійний ниючий біль у зубі, що посилюється під час накушування. Біль турбує дві доби. Раніше зуб був лікований з приводу карієсу. Об'єктивно спостерігається: зуб 26 сірого кольору, на жувальній поверхні велика композитна пломба з наявністю вторинного карієсу, термодіагностика та зондування негативні, перкусія болісна, пальпація в ділянці проєкції коренів болісна. Регіонарні лімфатичні вузли збільшені, болючі. Яка доцільна лікувальна тактика в цьому разі?
*a. Рентгендіагностика та ендодонтичне лікування
b. Пришліфовування пломби
c. Пломбування каріозної порожнини із застосуванням кальцієвмісної прокладки
d. Розтин по перехідній складці
e. Призначення протизапальних препаратів

107. У пацієнта з діагнозом: серцева недостатність ІІ стадії - виявлено болісну виразку в ретромолярній ділянці порожнини рота ліворуч. Дно виразки вкрите фібринозним нальотом, запальний інфільтрат навколо виразки відсутній. Яка стоматологічна допомога доцільна в цьому разі?
a. Антисептичні або антибактеріальні засоби
b. Місцево глюкокортикостероїди
c. Протигрибкове лікування
*d. Місцеве знеболювання й репаранти
e. Хірургічне лікування

108. У пацієнта віком 40 років, який перебуває на лікуванні в щелепно-лицевому стаціонарі з діагнозом флегмона дна порожнини рота - спостерігається погіршення загального стану, підвищення температури тіла до 40^oС. Лікар визначив позитивні симптоми Герке, Іванова, Равич-Щербо. Яке ускладнення, ймовірно, розвинулося в пацієнта?
*a. Медіастиніт
b. Сепсис
c. Тромбофлебіт
d. Токсемія
e. Тромбоз

109. Дівчина віком 16 років скаржиться на кровоточивість під час вживання їжі в ділянці верхньої щелепи ліворуч. Об'єктивно спостерігається: на жувальній поверхні зуба 26 каріозна порожнина, заповнена грануляційною тканиною червоного кольору. Глибоке зондування викликає різкий біль та кровоточивість. Перкусія зуба безболісна. Якому захворюванню відповідають ці клінічні симптоми?
a. Хронічному гангренозному пульпіту
b. Гігантоклітинній гранульомі
*c. Хронічному гіпертрофічному пульпіту
d. Хронічному фіброзному пульпіту
e. Хронічному гіпертрофічному гінгівіту

110. До лікаря-стоматолога-ортодонта звернулася шістнадцятирічна дівчина зі скаргами на прикушування слизової оболонки щоки ліворуч, асиметрію обличчя. Під час обстеження виявлено незбіг серединних ліній та основ вуздечок верхньої та нижньої щелеп, невідповідність між шириною верхнього та нижнього зубних рядів. Яка клінічна функціональна проба Ільїної-Маркосян дозволить визначити зміщення нижньої щелепи?
*a. Третя та четверта
b. Перша та третя
c. Перша та четверта
d. Друга та четверта
e. Перша та друга

111. Жінка віком 30 років перебуває на лікуванні з діагнозом: фурункул лівої щоки. Раптово стан пацієнтки погіршився - з'явився головний біль, підвищення температура тіла до 39^oС, збільшився набряк щоки, з'явився щільний інфільтрат у вигляді тяжа в ділянці внутрішнього кута ока. Яке ускладнення, найімовірніше, розвинулося в цьому разі?
*a. Тромбофлебіт лицевих вен
b. Карбункул щоки
c. Абсцес щоки
d. Бешиха
e. Флегмона щоки

112. Під час стоматологічного огляду восьмирічної дівчинки виявлено наявність множинних білих блискучих плям на вестибулярних поверхнях різців обох щелеп. Дитина народилася та проживає в зоні ендемічного флюорозу. Лікар-стоматолог встановив діагноз: флюороз зубів. Який метод первинної профілактики є найефективнішим у цьому разі?
a. Споживання продуктів із підвищеним вмістом клітковини
b. Споживання продуктів із підвищеним вмістом заліза
c. Споживання кисломолочних продуктів
d. Споживання продуктів із підвищеним вмістом кальцію
*e. Усунення підвищеного вмісту фтору в питній воді

113. Жінка віком 33 роки звернулася до лікаря-стоматолога зі скаргами на відчуття печіння, оніміння та болю в язиці, що зникають під час вживання їжі. Об'єктивно спостерігається: обличчя пропорційне, регіонарні лімфатичні вузли не збільшені, визначається сухість у порожнині рота, слизова оболонка блідо-рожевого кольору без патологічних змін. Язик набряклий, має незначну кількість білого нальоту на корені. Який найімовірніший діагноз?
a. Хронічний атрофічний кандидоз
b. Глосит Гюнтера-Міллера
c. Десквамативний глосит
*d. Глосодинія
e. Неврит язикового нерва

114. Чоловік віком 23 роки звернувся до лікаря-стоматолога зі скаргами на інтенсивний нападоподібний біль у зубі на нижній щелепі ліворуч, що з'явився напередодні ввечері. Об'єктивно спостерігається: на медіально-контактній поверхні зуба 37 каріозна порожнина, що заповнена розм'якшеним світлим дентином та не сполучається з пульповою камерою зуба. Зондування каріозної порожнини болісне в одній точці. Перкусія зуба 37 безболісна. Холодовий подразник провокує довготривалий больовий напад. Який попередній діагноз?
a. Гострий дифузний пульпіт
*b. Гострий обмежений пульпіт
c. Загострення хронічного пульпіту
d. Гострий серозний періодонтит
e. Гострий гнійний пульпіт

115. Батьки шестирічного хлопчика звернулися до лікаря-стоматолога зі скаргами на появу в дитини проміжків між зубами. Під час обстеження виявлено треми та діастеми між зубами та стертість ріжучих країв та горбиків. Яка тактика ведення цього пацієнта?
a. Застосувати апаратурне лікування
*b. Не потребує лікування
c. Застосувати міогімнастику
d. Провести вибіркове пришліфовування
e. Рекомендувати не вживати тверду їжу

116. Батьки шестирічного хлопчика звернулися до лікаря-стоматолога для профілактичного огляду порожнини рота дитини. Об'єктивно спостерігається: порожнина рота санована, КПВ+кп=6, зуби 36 та 46 повністю прорізалися, їх фісури інтактні, непігментовані, закриті. Який із методів профілактики карієсу буде найдоцільнішим у цьому разі?
a. Аплікації фторвмісним гелем
b. Інвазивна герметизація фісур
*c. Неінвазивна герметизація фісур
d. Аплікації фторвмісним лаком
e. Диспансерний нагляд

117. Чоловік віком 43 роки скаржиться на болісну припухлість правої половини обличчя, болісне та обмежене відкривання рота, підвищення температури тіла до 39^oС, погіршення загального стану. З анамнезу відомо, що тиждень тому почав турбувати крайній зуб на верхній щелепі праворуч. За останню добу стан різко погіршився. Під час обстеження виявлено набряк м'яких тканин щічної та нижнього відділу скроневої ділянки, біль за горбом верхньої щелепи. Установіть попередній діагноз.
a. Флегмона крило-піднебінної ямки
b. Флегмона очної ямки
c. Флегмона виличної ділянки
*d. Флегмона підскроневої ямки
e. Флегмона скроневої ділянки

118. Пацієнтці віком 54 роки з частковою відсутністю зубів І класу за Кеннеді на верхній щелепі проводиться виготовлення бюгельного протеза. Одним із лабораторних етапів виготовлення є проведення паралелометрії. Що визначають на цьому етапі?
a. Трансверзальну криву
b. Оклюзійну криву
c. Центральне співвідношення щелеп
d. Межі базису протеза
*e. Відносну паралельність зубів

119. Чоловік віком 29 років звернувся до лікаря-стоматолога зі скаргами на локальний біль у ділянці кута нижньої щелепи, веретеноподібну деформацію щелепи, рухомість та випадіння здорових зубів із цього боку. З анамнезу відомо: у пацієнта хвороба Педжета. Установіть попередній діагноз.
a. Парадентальна кіста
*b. Остеосаркома нижньої щелепи
c. Остеобластокластома нижньої щелепи
d. Рак нижньої щелепи
e. Адамантинома нижньої щелепи

120. Дванадцятирічна дівчинка скаржиться на постійний пульсуючий, іррадіюючий біль у зубі нижньої щелепи ліворуч, що посилюється під час накушування, відчуття "вирослого" зуба. Біль виник три дні тому. Об'єктивно спостерігається: на жувальній поверхні зуба 36 каріозна порожнина, що не сполучається з пульповою камерою зуба. Зондування та термодіагностика безболісні, перкусія різко болісна. Слизова оболонка перехідної складки в ділянці проєкції коренів зуба 36 набрякла, гіперемована, болісна під час пальпації. На рентгенограмі деструктивних змін кісткової тканини біля верхівок коренів зуба 36 не виявлено. Який імовірний діагноз?
*a. Гострий гнійний періодонтит
b. Гострий гнійний пульпіт
c. Гострий серозний періодонтит
d. Загострення хронічного періодонтиту
e. Загострення хронічного пульпіту

121. Юнак віком 16 років звернувся до лікаря-стоматолога для профілактичного огляду. Об'єктивно спостерігається: зуби інтактні, але тісно розміщені, ясенні сосочки незначно збільшені та гіперемовані. Велика кількість м'якого зубного нальоту. Пацієнту діагностовано хронічний катаральний гінгівіт та проведено професійне чищення зубів із гігієнічним навчанням. Що доцільно рекомендувати для очищення апроксимальних поверхонь зубів цьому пацієнту?
a. Міжзубні стимулятори
*b. Нитки-флоси
c. Зубні йоржики
d. Ротовий іригатор
e. Зубочистки

122. Під час проведення операції видалення зуба пацієнт випадково вдихнув марлевий тампон. Виникло різке порушення дихання, кашель. Яка асфіксія розвивається в цьому разі?
a. Дислокаційна
b. Клапанна
*c. Обтураційна
d. Стенотична
e. Аспіраційна

123. У чоловіка віком 40 років діагностовано дефект зубного ряду II класу за Кеннеді: на нижній щелепі ліворуч відсутні зуби до 34 включно. Зуб 33 інтактний, стійкий, клінічна коронка висока. Який протез є найраціональнішим у цьому разі?
a. Бюгельний з кламерною фіксацією
b. Бюгельний із замковим кріпленням
c. Частковий знімний пластинковий
d. Консольний металокерамічний мостоподібний
*e. Мостоподібний з опорою на імплантати

124. Чоловік віком 32 роки скаржиться на кровоточивість ясен під час вживання їжі та чищення зубів. Об'єктивно спостерігається: помірна кількість зубних відкладень, незначний набряк та застійна гіперемія маргінального краю ясен обох щелеп. З анамнезу відомо: пацієнт чистить зуби нерегулярно, курить. Під час проведення пародонтального скринінг-тесту порушення зубоясенного з'єднання не виявлено. Лікар-стоматолог після огляду порожнини рота скерував пацієнта на рентгенологічне дослідження. Які рентгенографічні ознаки можуть свідчити про початок розвитку пародонтиту?
a. Остеосклероз альвеолярного відростка
b. Розширення періодонтальної щілини в ділянці апексу
*c. Остеопороз верхівок міжкоміркових перегородок
d. Зниження висоти міжкоміркових перегородок
e. Остеопороз альвеолярного відростка

125. Під час фіксації центрального співвідношення щелеп визначено умовний анатомічний орієнтир: лінію, яка проходить від точки на початку кісткової основи носової перегородки до середини козелка вуха. Як називається цей орієнтир?
a. Сагітальна крива Шпеє
b. Франкфуртська горизонталь
c. Оклюзійна площина
d. Трансверзальна крива Уілсона
*e. Камперівська горизонталь

126. В одинадцятирічного хлопчика діагностовано гострий серозний дифузний пульпіт зуба 34. Під час рентгенологічного дослідження виявлено, що корінь зуба 34 перебуває у стадії несформованої верхівки. На якій основі має бути матеріал для пломбування кореневого каналу?
a. Евгенолу
b. Епоксидної смоли
c. -
d. Резорцин-формаліну
*e. Гідроксиду кальцію

127. Жінка віком 23 роки на 7-му тижні вагітності звернулася до лікаря-стоматолога зі скаргами на різкий біль у зубі верхньої щелепи ліворуч від холодових подразників, що триває декілька хвилин. Діагностовано гострий обмежений пульпіт зуба 24. Який знеболювальний засіб треба застосувати для проведення анестезії в цьому разі?
a. Бупівакаїн
*b. Артикаїн
c. Новокаїн
d. Лідокаїн
e. Мепівакаїн

128. У чоловіка віком 80 років спостерігаються множинні елементи ураження шкіри: висипи, нашарування, бляшки, зроговіння, ерозії тощо. Яке новоутворення шкіри пацієнта може трансформуватись у меланому?
*a. Невус
b. Папілома
c. Гемангіома
d. Кератоакантома
e. Базаліома

129. Під час одержання відбитка альгінатною масою з верхньої щелепи в пацієнта раптово виникли прискорене та поглиблене дихання, збудження, пітливість. Лікар негайно нахилив голову пацієнта донизу та вийняв відбиткову ложку з відбитковою масою, але шматок альгінатної маси потрапив у верхні дихальні шляхи. Шкірні покриви пацієнта набули сірого забарвлення, а губи - ціанотичного відтінку. Який невідкладний захід треба здійснити до приїзду бригади екстреної (швидкої) медичної допомоги?
a. Оксигенотерапію
b. Ударити долонею між лопатками
c. Конікотомію
*d. Прийом Геймліха
e. Серцево-легеневу реанімацію

130. Під час стоматологічного огляду восьмирічної дівчинки на вестибулярних поверхнях різців обох щелеп виявлено білі плями без чітких меж, що поступово переходять у здорові тканини зубів. Лікар встановив попередній діагноз: флюорозу зубів. Що є головним фактором під час проведення диференціальної діагностики з початковим активним каріозним ураженням зубів?
a. Результат термопроби
*b. Час виникнення плям
c. Дані ЕОД
d. Динаміка змін плям
e. Дані рентгенографії

131. Жінці віком 56 років планується виготовлення керамічних коронок з опорою на раніше встановлені імплантати. Було проведено припасування індивідуальної ложки. Які конструкційні елементи потрібно встановити на імплантати перед зняттям відбитка?
a. Абатмени
b. Провізорні коронки
c. Формувачі ясен
*d. Трансфери
e. Гвинти заглушки

132. У пацієнта виявлено протрузію зубів у фронтальному відділі верхньої щелепи. До якої групи аномалій прикусу належить ця патологія?
*a. Сагітальних
b. Супраоклюзійних
c. Вертикальних
d. Трансверзальних
e. Транспозиційних

133. Жінка віком 26 років скаржиться на біль, відчуття розпирання та збільшення нижньої губи. Об'єктивно спостерігається: нижня губа набрякла з явищами застійної гіперемії, гіпертрофії та розширенням усть дрібних слинних залоз, із яких виділяється секрет світлого кольору. Червона облямівка губ суха, виявлено поодинокі лусочки. Який вид хейліту можна діагностувати в цьому разі?
*a. Гландулярний
b. Ексфоліативний
c. Метеорологічний
d. Алергійний
e. Актинічний

134. Пацієнту на прийомі в лікаря-стоматолога діагностовано генералізований пародонтит ІІ ступеня тяжкості, хронічний перебіг. З анамнезу відомо: протезування клапана серця. Лікар планує проведення первинного пародонтологічного лікування, що передбачає насамперед видалення над- та під'ясенних зубних відкладень. Які групи препаратів мають бути призначені пацієнту для профілактики розвитку ендокардиту?
*a. Антибіотики для системного застосування
b. Знеболювальні засоби місцевої дії
c. Антибіотики для місцевого застосування
d. Протизапальні засоби місцевого застосування
e. Знеболювальні засоби системної дії

135. Пацієнтка віком 65 років звернулася до лікаря-стоматолога зі скаргами на неприємний запах з рота, відчуття печіння під частковим знімним протезом на верхній щелепі, що з'явилися за деякий час після його встановлення близько року тому. Об'єктивно спостерігається: протез вкритий товстим шаром нальоту, слизова оболонка верхньої щелепи та твердого піднебіння гіперемована. Які найімовірніші причини виникнення скарг у пацієнтки?
a. "Парниковий ефект" під протезом
b. Травматичне ушкодження слизової оболонки
c. Недостатня фіксація знімного протеза
*d. Незадовільний гігієнічний догляд
e. Алергічна реакція на протез

136. У пацієнта віком 52 роки під час профілактичного огляду лікар-стоматолог виявив на червоній облямівці нижньої губи ділянку полігональної форми до 0,8 см, укриту тонкими щільно розташованими лусочками сірувато-коричневого кольору. Під час пальпації вогнище ураження безболісне, м'яке в основі, не виступає над рівнем прилеглих тканин. Який імовірний діагноз?
a. Бородавчастий передрак
b. Червоний плоский лишай
c. Лейкоплакія
d. Хвороба Боуена
*e. Передраковий гіперкератоз червоної облямівки губ

137. Дівчина віком 19 років звернулася до лікаря-стоматолога-ортодонта зі скаргами на естетичний недолік. Об'єктивно спостерігається: губи не змикаються, верхня губа укорочена, між фронтальними зубами верхньої та нижньої щелеп сагітальна щілина. Відзначається скупчення фронтальної групи зубів нижньої щелепи. Яку аномалію розвитку виявлено в пацієнтки?
a. Відкритий прикус
b. Прогенія
*c. Прогнатія
d. Мікрогнатія
e. Перехресний прикус

138. Жінка віком 37 років скаржиться на гострий постійний біль у зубі на нижній щелепі ліворуч, що посилюється від накушування. Із анамнезу відомо: чотири роки тому турбував гострий нападоподібний біль, що посилювався від температурних подразників, але пацієнтка до лікаря не зверталася. Об'єктивно спостерігається: на жувальній поверхні зуба 37 частково збережена пломба, термопроба негативна, перкусія зуба 37 різко болісна. Слизова оболонка в ділянці проєкції верхівок коренів зуба 37 гіперемована, набрякла, болісна під час пальпації. Підщелепні лімфовузли збільшені, болісні. На рентгенограмі виявлено вогнище деструкції кісткової тканини в периапікальній ділянці коренів зуба 37 без чітких меж. Який імовірний діагноз?
*a. Загострення хронічного гранулюючого періодонтиту
b. Загострення хронічного гранулематозного періодонтиту
c. Гострий гнійний періодонтит
d. Гострий серозний періодонтит
e. Гострий дифузний пульпіт

139. Чоловік віком 54 роки після травми скаржиться на кровотечу з носа, порушення чутливості верхньої губи праворуч, деформацію обличчя, обмежене відкривання рота. Під час пальпації кісток лицевого скелета спостерігається симптом "сходинки" по нижньому краю орбіти та в ділянці вилично-альвеолярного гребеня праворуч. Рентгенологічно визначається завуальованість верхньощелепного синуса з правого боку. Який імовірний діагноз?
*a. Перелом виличної кістки праворуч
b. Перелом верхньої щелепи за Лефор-І
c. Перелом верхньої щелепи за Лефор-ІІI
d. Перелом верхньої щелепи за Лефор-ІІ
e. Перелом кісток носа

140. Сімнадцятирічний юнак скаржиться на незвичний вигляд ясен. Об'єктивно спостерігається: маргінальний край вестибулярної поверхні ясен блідо-рожевого кольору, валикоподібно потовщений. Ясенні сосочки округлої форми, перекривають коронкові частини всіх зубів майже на 1/3 їх висоти, кровоточивість відсутня. На рентгенограмі верхньої та нижньої щелеп патологічних змін не виявлено. Який імовірний діагноз?
*a. Хронічний гіпертрофічний гінгівіт
b. Генералізований пародонтит І ступеня
c. Фіброматоз ясен
d. Хронічний катаральний гінгівіт
e. Загострення катарального гінгівіту

141. Жінка віком 25 років звернулася до лікаря-стоматолога зі скаргами на наявність пухирців на червоній облямівці нижньої губи. Напередодні було підвищення температури тіла до 38,5^oС. Із анамнезу відомо: протягом останніх років ці симптоми виникають періодично приблизно раз на пів року. Під час огляду на червоній облямівці нижньої губи виявлено дрібні пухирці, що розміщені групою, заповнені мутною рідиною, болісні під час пальпації. Регіонарні лімфатичні вузли збільшені, болісні. Які лікарські засоби треба призначити для місцевого лікування?
a. Кератопластики
b. Антимікотичні
*c. Противірусні
d. Знеболювальні
e. Антибіотики

142. Батьки одинадцятирічного хлопчика звернулися до лікаря-стоматолога-ортодонта зі скаргами на естетичний недолік. Під час зовнішньоротового обстеження відхилень не виявлено. Під час внутрішньоротового обстеження встановлено: співвідношення перших молярів за першим класом Енгля праворуч та за другим класом Енгля ліворуч, зуб 13 розташований вище оклюзійної площини з дефіцитом місця 5 мм, центральна лінія між верхніми центральними різцями зміщена в лівий бік. За даними аналізу телерентгенограми кут SNA=82^o, SNB=80^o. Якою буде тактика лікування цієї патології?
*a. Створення місця та переміщення зуба 13 в зубний ряд
b. Видалення зубів 14 та 24, очікування саморегуляції
c. Диспансерне спостереження до 16 років
d. Видалення зуба 14 та переміщення зуба 13 в зубний ряд
e. Видалення зуба 13

143. Пацієнтка віком 47 років скаржиться на утруднене вживання їжі через травмування слизової оболонки альвеолярного відростка нижньої щелепи під час користування бюгельним протезом. Протез виготовлено тиждень тому. Після зняття протеза на рівні перехідної складки в ділянці відсутніх зубів 45, 46 із язикового боку виявлено болісну виразку розміром 1,5х3 мм з нерівними краями, що кровоточить від дотику. Яка виразка, ймовірно, спостерігається?
a. Актиномікотична
*b. Декубітальна
c. Туберкульозна
d. Сифілітична
e. Трофічна

144. Пацієнт віком 45 років скаржиться на наявність білої плями на щоці, яку помітив близько двох місяців тому. Об'єктивно спостерігається: на слизовій оболонці щоки по лінії змикання зубів ділянка білуватого кольору із чіткими межами, що не виступає над рівнем слизової оболонки, під час зіскрібання не знімається. Пальпація безболісна. Прилегла слизова оболонка не змінена. Який імовірний діагноз?
a. Обмежений передраковий гіперкератоз
b. Хронічний гіперпластичний кандидоз
*c. Лейкоплакія
d. Червоний вовчак
e. Червоний плоский лишай

145. Після обстеження пацієнтки віком 33 роки встановлено діагноз: середнє активне ураження карієсом зуба 17, І клас за Блеком. Під час виконання реставрації використано рідкотекучий композиційний матеріал як основний. Які недоліки цього виду пломбувального матеріалу?
a. Низький рівень естетичності
*b. Значна усадка
c. Висока еластичність
d. Висока токсичність
e. Нерентгенконтрастність

146. До лікаря-стоматолога звернулися батьки дев'ятирічної дівчинки зі скаргами на біль у фронтальній ділянці верхньої щелепи та відсутність зуба в дитини через травму обличчя під час спортивних змагань. Об'єктивно спостерігається: зуб 11 відсутній, зуб 21 зміщений у бік відсутнього зуба 11. На рентгенограмі виявлено розширення періодонтальної щілини зуба 21. Який імовірний діагноз?
a. Неповний вивих зуба 11, перелом коронки зуба 21
*b. Повний вивих зуба 11, неповний вивих зуба 21
c. Вбитий вивих зуба 21, повний вивих зуба 11
d. Повний вивих зуба 21, перелом кореня зуба 11
e. Вбитий вивих зуба 11, повний вивих зуба 21

147. Чоловік віком 45 років звернувся до лікаря-стоматолога зі скаргами на появу на язиці болісної виразки. Об'єктивно спостерігається: на бічній поверхні язика ліворуч візуалізується виразка з підритими краями та брудно-сірим дном, розміром 1x2 см, болісна під час пальпації. Пальпуються збільшені підщелепні та шийні лімфатичні вузли. Який збудник, найімовірніше, спричинив захворювання?
a. Вірус простого герпесу
b. Ентеровірус Коксакі
c. Гриби роду Candida
*d. Паличка Коха
e. Паличка Леффлера

148. Дівчинка віком 15 років скаржиться на естетичний недолік зубів. Під час огляду на вестибулярній поверхні верхніх та нижніх різців виявлено наявність численних крейдоподібних смужок у вигляді штрихів, які не втрачали блиск під час висушування. Після обстеження встановлено діагноз: флюороз зубів. Дівчинка народилася в місцевості з підвищеним вмістом фтору в питній воді. У який період формування тканин зуба відбулася негативна дія надлишку фтору?
a. Дентиногенезу
*b. Амелогенезу
c. Формування періодонта
d. Прорізування зубів
e. Формування кореня

149. Чоловік віком 29 років скаржиться на погіршення загального стану, підвищення температури тіла до 37,3^oС, головний біль, гнильний запах з рота, неможливість вживання їжі через біль та кровоточивість ясен протягом трьох днів. Пацієнт працює будівельником, тиждень тому зазнав значного переохолодження. Об'єктивно спостерігається: пацієнт у стані апатії, шкіра обличчя бліда з крапельками поту, гіперсалівація, регіонарний лімфаденіт, ясна гіперемовані, набряклі, різко болісні, укриті біло-сірим нальотом та легко кровоточать. Установлено попередній діагноз: виразково-некротичний гінгівіт. Що відіграло вирішальну роль у розвитку цього захворювання?
*a. Зниження реактивності організму
b. Нераціональне харчування
c. Фузоспірилярна інфекція
d. Куріння сигарет
e. Наявність соматичних захворювань

150. Чоловік віком 30 років скаржиться на наявність у порожнині рота виразок, що з'являються періодично 1-2 рази на рік. Об'єктивно спостерігається: на слизовій оболонці нижньої губи та під язиком 2 ерозії округлої форми розміром 5-7 мм, оточені обідком запальної гіперемії, укриті сірувато-білим нальотом, різко болісні під час дотику. Який імовірний діагноз?
a. Первинний сифіліс
b. Стоматит Сеттона
*c. Хронічний рецидивний афтозний стоматит
d. Рецидивний герпес
e. Багатоформна ексудативна еритема

